{
  "@id": "sfecli:kko/1981/II15",
  "languageVersion": [
    {
      "@id": "sfecli:kko/1981/II15/fin",
      "title_fi": [
        "KKO:1981-II-15"
      ],
      "abstract_fi": [
        "\n    Verovirkamiehet, joilla oli mahdollisuus vaikuttaa verovelvollisen verotukseen, olivat verovelvollisen kustannuksella tehneet huvimatkoja ulkomaille sekä vastaanottaneet muitakin etuuksia. Heidät katsottiin syyllistyneen lahjoman ottamiseen. Jutussa oli myös kysymys siitä, olivatko asianhaarat lieventävät.\n    Kun virkamiehet oli syytejutun tutkinnan aikana hallinnollisesti vapautettu viroistaan, ei heille voitu tuomita viraltapanon sijaisrangaistusta.\n  "
      ],
      "hasFormat": {
        "@id": "sfecli:kko/1981/II15/fin/txt",
        "content_fi": [
          "\n    \n      ASIAN KÄSITTELY ALEMMISSA OIKEUKSISSA\n      \n        Helsingin HO:n päätös 28.6.1979\n        I asia, varomattomuudesta tehty virkavirhe.\n        Syyte\n        Hovioikeuden kanneviskaali on HO:een 20.4.1978 antamassaan syytekirjelmässä kertonut keskusrikospoliisin kanneviskaalille lähettämästä tutkintapöytäkirjasta n:o R 133/77 ja sitä seuranneista asiakirjoista havainneensa seuraavaa.\n        Salon kaupunginvaltuusto oli kaupunginhallituksen esityksestä 12.3.1973 päättänyt ostaa agronomi Ka:lta Salon kaupungin Joensuun yksinäistaloa olevat Örn- nimisen tilan RN:o 1:63 ja Nakola-nimisen tilan RN:o 1:67 sekä Paukkulan kaupunginosan 8. korttelissa sijaitsevan tontin n:o 1 ja 14. korttelissa sijaitsevat tontit n:ot 1, 2, 3 ja 5 yhteensä 6 358 100 markan kauppahinnasta. Kiinteistön yhteinen pinta-ala oli 79,477 hehtaaria. Kaupungin tarkoituksena oli ollut myydä kiinteistöistä alueita edelleen teollisuusyrityksille, muuan muassa X Oy:lle. Kaupan päättämisen ehdoksi Ka oli asettanut sen, ettei häntä kaupan perusteella verotettaisi ammattimaisesta kiinteistöjen myyntitoiminnasta.\n        Keskusverolautakunta oli Ka:n hakemuksesta 19.3.1973 antanut ennakkotiedon, jonka mukaan Ka:ta ei ollut verotettava sanotusta kaupasta saatavasta voitosta ammattimaisen kiinteistöjen myyntitoiminnan perusteella.\n        Verohallitus oli 7.5.1973 päivätyssä, KHO:een 9.5.1973 saapuneessa H:n verohallituksen pääjohtajana ja ylitarkastajan viransijaisen allekirjoittamassa muutoksenhakemuksessa katsonut siinä mainituilla perusteilla, että Ka:n myydessä mainitut alueet Salon kaupungille kysymyksessä oli ammattimainen kiinteistöjen myyntitoiminta, sekä pyytänyt ennakkotietoa siten muutettavaksi, että Ka:ta olisi kiinteistöjen myynnistä saatavasta voitosta verotettava ammattimaisen kiinteistöjen myyntitoiminnan perusteella.\n        H oli ollut 12.5.1973 X Oy:n vieraana Salossa sekä yhtiön pääjohtajan A:n vieraana tämän omistamalla aluksella. Salon kaupunginjohtaja oli käynyt 15.5.1973 verohallituksessa selostamassa H:lle suunnitellun kiinteistökaupan merkitystä Salon kaupungille.\n        Verohallitus oli H:n 18.5.1973 pääjohtajana tekemästä päätöksestä samana päivänä päivätyllä ja 22.5.1973 KHO:een saapuneella kirjeellä peruuttanut mainitusta keskusverolautakunnan päätöksestä tehdyn valituksen. H on esitutkinnassa ilmoittanut valituksen peruuttamisen syyksi Salon kaupungin tarpeen saada nopeasti ja edullisesti teollisuustonttimaata.\n        Mainittuja kiinteistöjä koskeva kauppakirja Salon kaupungin ja Ka:n välillä oli vahvistettu 25.5.1973.\n        Verohallituksesta 5.12.1969 annetun lain ja 16.1.1970 annetun asetuksen mukaan verohallitus johtaa ja valvoo valtiovarainministeriön alaisena verotustointa ja verohallintoa sekä suorittaa ne muut tehtävät, jotka sille on säädetty tai määrätty. Verotuslain 99 §:n 2 momentin mukaan ja verohallituksesta annetun lain 5 §:n mukaan verohallituksen tehtävänä on valvoa valtion etua keskusverolautakunnan ratkaisemissa verotuslain 69 §:ssä tarkoitettua ennakkotietoa koskevissa asioissa ja, mikäli aihetta on, hakea KHO:ssa valtion puolesta muutosta keskusverolautakunnan päätökseen. Sen vuoksi ja kun H:n ilmoittamia edellä mainittuja KHO:een tehdyn valituksen peruuttamisen johtaneita perusteita oli, verohallituksen tehtävä ja asema huomioon ottaen, pidettävä asiaan kuulumattomina ja virheellisinä, sekä H:n päätöstä valituksen peruuttamisesta siihen nähden, että valituksen tekemiseen oli ollut valituksessa mainitut perustellut syyt, oli pidettävä virheellisenä, kanneviskaali on vaatinut, että H RL 40 luvun 21 §:n 1 momentin nojalla tuomittaisiin rangaistukseen varomattomuudesta tehdystä virkavirheestä.\n        Asian käsittelyssä kanneviskaali oli ilmoittanut, ettei H syytteessä mainituin tavoin ollutkaan 12.5.1973 vieraillut Salossa eikä ollut ollut A:n kanssa tuolloin kalastusmatkalla, vaan että vierailu X Oy:ssä ja kalastusmatka olivat tapahtuneet 22.5.1973.\n      \n      \n        Asianosaisten kuuleminen\n        Asiassa on toimitettu suullinen käsittely, jossa H:ta on henkilökohtaisesti kuultu ja jossa muutoin on tapahtunut niin kuin siitä laadittu pöytäkirja osoittaa.\n      \n      \n        HO:n ratkaisun perustelut\n        Salon kaupunginvaltuusto oli kaupunginhallituksen esityksestä 12.3.1973 päättänyt ostaa Ka:lta syytteessä mainitut tilat ja tontit. Kaupungin tarkoituksena on ollut myydä kiinteistöistä alueita edelleen teollisuusyrityksille, muun muassa X Oy:lle. Kysymyksessä olevan kaupan päättämisen ehdoksi Ka on asettanut sen, ettei häntä kaupan perusteella verotettaisi ammattimaisesta kiinteistöjen myyntitoiminnasta. Keskusverolautakunta oli Ka:n ennakkotietohakemukseen 19.3.1973 antamassaan päätöksessä lausunut, ettei hakijan ollut katsottu aikaisemmin harjoittaneen kiinteistöjen myyntiä ammattimaisesti. Tähän nähden ja kun nyt oli kysymyksessä suurehkojen alueiden myynti yhdellä kertaa Salon kaupungille, tämän luovutuksen ei voitu katsoa aikaisemmatkaan luovutukset huomioon ottaen muodostuvan ammattimaiseksi kiinteistönmyynniksi. Sen vuoksi keskusverolautakunta on antanut ennakkotiedon, jonka mukaan Ka:ta ei veroteta luovutuksesta saatavasta voitosta ammattimaisen kiinteistöjen myyntitoiminnan perusteella, jos Ka myi yhdellä kaupalla Salon kaupungille hakemuksessa tarkoitetut tilat ja tontit.\n        Valitusoikeuden käyttämisestä päättäminen keskusverolautakunnan ratkaisemien verotuslain 69 §:ssä tarkoitettujen ennakkotietoa koskevien asioiden osalta on syytteessä tarkoitetussa tapauksessa kuulunut H:n tehtäviin. H oli 7.5.1973 allekirjoittanut verohallituksen ylitarkastajan viransijaisen laatiman KHO:lle osoitetun verohallituksen muutoksenhakemuksen.\n        Salon kaupunginjohtaja oli saatuaan tiedon verohallituksen tekemästä valituksesta käynyt 15.5.1973 verohallituksessa selostamassa H:lle kysymyksessä olevaa suunniteltua kiinteistönkauppaa ja sen merkitystä Salon kaupungille. Tällöin H oli luvannut harkita kysymyksessä olevaa valitusta uudelleen. Verohallitus on sitten H:n 18.5.1973 tekemästä päätöksestä samana päivänä päivätyllä ja 22.5.1973 KHO:een saapuneella kirjelmällä peruuttanut mainitusta keskusverolautakunnan päätöksestä tehdyn muutoksenhakemuksen.\n        Kysymyksessä olevia kiinteistöjä koskeva kauppakirja Salon kaupungin ja Ka:n välillä on sitten vahvistettu 25.5.1973.\n        HO katsoo jääneen näyttämättä, että mainittu keskusverolautakunnan päätös olisi sillä tavoin poikennut kiinteistöjen myyntitoiminnasta saadun voiton verottamista koskevasta käytännöstä, että H:lla olisi ollut perusteltua syytä olettaa KHO:n muuttavan keskusverolautakunnan päätöksessään antamaa ennakkotietoa veronsaajan eduksi. Myöskään ei ole selvitetty, että H:n sanottuun virkatoimeen olisi ollut vaikuttamassa asiaan kuulumaton tai virheellinen peruste. H:n ei niin ollen ole katsottava syyllistyneen virheelliseen menettelyyn.\n        Edellä esitetyillä perusteilla HO on hylännyt H:ta vastaan asiassa I ajetun syytteen.\n      \n      \n        II asia, lahjoman ottaminen virkamiehenä ym.\n        Syyte\n        HO:n kanneviskaali on antanut HO:een 9.6.1978 seuraavan sisältöisen syytekirjelmän.\n        Keskusrikospoliisin tutkintapöytäkirjasta n:o R 133/77 9.2.1978 katson käyvän selville, että Espoon kaupungista olevat varatuomari H toimiessaan verohallituksen sopimuspalkkaisena pääjohtajana ja lainopin kandidaatti N toimiessaan verohallituksen sopimuspalkkaisena ylijohtajana ovat syyllistyneet seuraavaan rangaistavaan menettelyyn.\n        1) H on 24.4.1974 päivätyllä matkalaskullaan tahallaan hankkiakseen itselleen hyötyä perinyt valtiolta Nigeriaan 28.3. ja 3.4.1974 välisenä aikana tekemänsä matkan perusteella kaksi Espanjan ja neljä Nigerian päivärahaa täysimääräisinä, vaikka X Oy oli vastannut kaikista matkan kustannuksista ja ulkomailla tehtyjen virkamatkojen kustannusten korvaamisesta 27.2.1965 annetun asetuksen 6 §:n mukaan, sellaisena kuin se on 5.5.1972 annetussa asetuksessa, päiväraha on maksettava alennettuna, milloin toimitusmies jonakin matkavuorokautena on saanut ilmaisen muonituksen.\n        2) H on 18. ja 20.1.1976 välisenä aikana ottanut virkatoimestaan oikeudettoman edun tekemällä X Oy: pääjohtajan A:n kutsusta yhtiön omistamalla lentokoneella yhtiön kustannuksella huvimatkan Unkariin Budapestiin, vaikka hänen tiedossaan on ollut perustellut syyt epäillä A:n salanneen verotuksessa X Oy:n myyntituloja ja hänen on katsottava tieneen A:n näin tarkoittaneen vaikuttaa hänen virkatoimiinsa.\n        3) H ja N ovat 7. ja 10.5.1976 välisenä aikana ottaneet virkatoimestaan oikeudettoman edun tekemällä A:n kutsusta X Oy:n omistamalla lentokoneella yhtiön kustannuksella huvimatkan Islantiin Reykjavikiin, vaikka heidän tiedossaan on ollut perustellut syyt epäillä A:n salanneen verotuksessa X Oy:n myyntituloja ja heidän on katsottava tienneen A:n näin tarkoittaneen vaikuttaa heidän virkatoimiinsa.\n        4) H ja N ovat 6. ja 7.9.1976 välisenä aikana ottaneet virkatoimestaan oikeudettoman edun tekemällä A:n kutsusta tämän ja X Oy:n kustannuksella Salosta Turun saaristoon suuntautuneen kalastusmatkan, vaikka heidän tiedossaan on ollut perustellut syyt epäillä A:n salanneen verotuksessa X Oy:n myyntituloja ja heidän on katsottava tienneen A:n näin tarkoittaneen vaikuttaa heidän virkatoimiinsa.\n        5) H ja N ovat 12.11.1976 saatuaan tietää verohallituksen tutkintaryhmän poliisivaltuuksin varustetun ylitarkastajan La:n olevan saman kuun 15 päivänä Turun liikevaihtoverotoimiston pyynnöstä lähdössä yhdessä toimiston tarkastajien kanssa suorittamaan liikevaihtoverotarkastusta X Oy:ssä, jossa oli myös H:n ja N:n tiedossa olleiden seikkojen johdosta perusteltua aihetta epäillä tapahtuneen myyntiä kirjanpidon ulkopuolella tulojen salaamiseksi verotuksessa, estääkseen X Oy:n liikevaihtoverotarkastuksen toimittamisen Turun liikevaihtoverotoimiston perustellusti suunnittelemalla tavanomaista tehokkaammalla tavalla määränneen, ettei La saanut osallistua tarkastukseen ja siten tahallaan hankkiakseen hyötyä X Oy:lle rikkoneet virkavelvollisuutensa.\n        6) N on 6.6.1977 X Oy:n toimitettua N:lle hänen virka-asemaansa hyväkseen käyttäen A:lle esittämänsä pyynnön perusteella stereolaitteet kovaääniskaappeineen, joiden vähittäismyyntihinta on ollut noin 4 500 markkaa, ja lähetettyä hänelle laitteista 1 900 markan määräisen laskun, ottanut virkatoimistaan laitteiden tavanomaisen vähittäismyyntihinnan ja niistä maksamansa hinnan erotusta vastaavan oikeudettoman edun.\n        7) H on 27.8.1977 ottamalla vastaan A:lta X Oy:n antamana syntymäpäivälahjana stereolaitteet, joiden vähittäismyyntihinta on ollut noin 4 500 markkaa, ottanut virkatoimistaan oikeudettoman edun.\n        RL 40 luvun 1 §:n ja 20 §:n 1 momentin nojalla vaadin, että H ja N tuomittaisiin rangaistukseen, H 1 kohdassa mainitusta tahallisesta hyötymistarkoituksessa tehdystä virkarikoksesta, 2, 3, 4 ja 7 kohdassa mainituista lahjoman ottamisista ja 5 kohdassa mainitusta tahallisesta tarkoituksella hankkia toiselle hyötyä tehdystä virkarikoksesta sekä N 3, 4 ja 6 kohdassa mainituista lahjoman ottamisista ja 5 kohdassa mainitusta tahallisesta tarkoituksella hankkia toiselle hyötyä tehdystä virkarikoksesta.\n      \n      \n        Kanneviskaalin perustelut\n        1) X Oy:n pääjohtaja A on maaliskuussa 1974 kutsunut verohallituksen pääjohtajan H:n yhtiön kustannuksella Nigeriaan tehtävälle matkalle, jonka tarkoituksena X Oy:n osalta on ollut kauppasopimuksen tekeminen Nigerian valtion edustajien kanssa. H on voidakseen tehdä häntä henkilökohtaisesti kiinnostaneen matkan virkamatkana verohallituksen kirjeellä 21.3.1974 esittänyt valtiovarainministeriölle matkan aiheeksi verosopimusneuvottelujen aloittamista Nigerian valtion kanssa ja pyytänyt verohallitukselle lupaa päivärahakustannustensa korvaamiseen.\n        Valtiovarainministeriö on 28.3.1974 myöntänyt verohallitukselle luvan H:n 28.3. ja 3.4.1974 välisenä aikana Nigeriaan suuntautuvan matkan päivärahakustannusten korvaamiseen vuoden 1974 menoarvion alamomentin 28.18.29.2.3 (Matkat) määrärahasta.\n        Valtioneuvoston 26.4.1973 ulkomailla tehtyjen virkamatkojen päivärahoista ja hotellikorvauksista antaman päätöksen (349/73) mukaan päiväraha oli ensimmäisessä matkaluokassa suoritettava matkavuorokaudelta Espanjassa 60 markkaa ja Nigeriassa 55 markkaa.\n        H on 24.4.1974 päivätyllä matkalaskullaan tietäen, ettei hänellä ulkomailla tehtyjen virkamatkojen kustannusten korvaamisesta annetun asetuksen 6 §:n mukaan X Oy:n suoritettua kaikki matkan kustannukset ollut oikeutta täyteen päivärahaan, perinyt päivärahoina kahdelta matkavuorokaudelta Espanjassa yhteensä 120 markkaa ja neljältä matkavuorokaudelta Nigeriassa yhteensä 220 markkaa, vaikka päivärahat olisi pitänyt maksaa 50 prosentilla alennettuina.\n        2, 3 ja 4) X Oy:n pääjohtaja A, joka on myöntänyt vuosien 1969 ja 1975 välisenä aikana myyneensä X Oy:n tuotteita ainakin 7 775 000 markan arvosta tulouttamatta myyntejä yhtiön kirjanpitoon ja ilmoittamatta niitä verotusta varten yhtiön tulona, on vuonna 1972 tai 1973 hankkiutunut verohallituksen pääjohtajana 1.10.1971 alkaen olleen varatuomari H:n tuttavuuteen.\n        Verohallituksesta annetun asetuksen mukaan verohallituksen pääjohtaja johtaa ja valvoo verohallintoa. Ylijohtajan tulee pääjohtajan apuna johtaa ja valvoa verohallinnon toimintaa.\n        Hankkiuduttuaan H:n tuttavuuteen A on ryhtynyt antamaan H:lle X Oy:n kustannuksella etuisuuksia, joita ei H:n virkamiesasemaan tai etuisuuksien arvoon nähden voida pitää tavanmukaisina. A:n kutsusta H on tehnyt 4. ja 5. 1974 välisenä aikana X Oy:n kustannuksella yhtiön omistamalla lentokoneella matkan Kööpenhaminaan. 28.3. ja 3.4.1974 välisenä aikana H on A:n kutsusta tehnyt X Oy:n kustannuksella edellä 1 kohdassa mainitun Nigerian matkan. 20. ja 21.8.1974 välisenä aikana H on A:n kutsusta tehnyt X Oy:n kustannuksella Airistolta Haveröhön suuntautuneen kalastusmatkan, jolle H on noudettu Helsingistä X Oy:n helikopterilla. Kalastusmatkan päätyttyä H on viety helikopterilla Airistolta takaisiin Helsinkiin.\n        Turun lääninveroviraston toimesta on 15.4.1975 aloitettu Salossa X Oy:ssä verohallituksen tarkastusosaston ylitarkastajan Ma:n johdolla vuosia 1969 - 1973 koskenut verotarkastus välittömän verotuksen osalta.\n        Turun poliisilaitoksen rikososaston 25.11.1975 päivätyssä tutkintapöytäkirjassa n:o 8175/75 mainittua muun muassa toimitusjohtaja Oa:ta ja pääjohtaja A:n koskevaa asiaa tutkittaessa oli ilmennyt seikkoja, joiden perusteella on ollut aihetta epäillä, että X Oy:stä oli myyty yhtiön valmistamia tuotteita merkitsemättä myyntiä kirjanpitoon ja ilmoittamatta myyntiä verotusta varten yhtiön tulona. 20.11.1975 toimitetussa kuulustelussa A on kertonut myyneensä Oa:lle ja tämän vaimolle vuosien 1972 ja 1974 välisenä aikana 20 - 30 väritelevisiota niin, ettei myyntejä ollut merkitty kirjanpitoon eikä ilmoitettu tulona yhtiön tai A:n verotuksessa. Turun rikospoliisin pyynnöstä on verohallituksen tarkastusosaston tutkintaryhmän veroviskaali Qa samana päivänä toimittanut X Oy:n tehtaalla yhtiön henkilökunnan puhutteluja, joiden johdosta on ollut perusteltua aihetta epäillä 200 - 250 televisiota myydyksi vuosien 1974 ja 1975 aikana kerrotulla tavalla ulkopuolella kirjanpidon ja verotuksessa siten salatuksi ainakin noin 500 000 markan myyntitulot. Qa on sopinut Turun poliisilaitoksen edustajien kanssa siitä, että verohallituksen tutkintaryhmä jatkaa X Oy:n osalta tutkimuksia yhteistoimin poliisin kanssa.\n        A:n on katsottava antamalla X Oy:n kustannuksella H:lle 2 ja 3 kohdassa mainitut huvimatkat ja N:lle 3 kohdassa mainitun huvimatkan, joita ei H:n ja N:n virkamiesasema eikä matkojen arvo huomioon ottaen voida pitää tavanmukaisina lahjoina, sekä kutsumalla H:n ja N:n 4 kodassa kerrotulle kalastusmatkalle, jota ei huomioon ottaen H:n ja N:n virkamiesasema ja tiedossa olleet seikat X Oy:ssä kirjanpidon ulkopuolella tapahtuneesta myynnistä voida pitää tavanmukaisena vieraanvaraisuutena, tarkoittaneen vaikuttaa H:n ja N:n virkatoimiin. Huomioon ottaen Turun lääninveroviraston ja verohallituksen taholta X Oy:öön kohdistuneet tarkastustoimet sekä niissä ja edellä mainitun Oa:n jutun yhteydessä ilmenneet seikat, joiden perusteella on ollut aihetta epäillä X Oy:ssä tapahtuneen myyntiä kirjanpidon ulkopuolella tulojen salaamiseksi verotuksessa, sekä 2 ja 3 kohdassa mainittujen matkojen arvo H:n ja N:n on katsottava tienneen, että kysymyksessä olevien etujen saaminen o perustunut heidän virka-asemaansa ja että A kutsumalla H:n 2 - 4 kohdassa ja N:n 3 ja 4 kohdassa mainituille matkoille on tarkoittanut vaikuttaa heidän virkatoimiinsa.\n        5) Veroviskaali Qa:n käytyä 20.11.1975 X Oy:ssä toimittamassa henkilökunnan puhutteluja yhtiössä ei huolimatta Qa:n asiaa tutkittaessa ja Qa:n toimittamissa puhutteluissa saaduista tiedoista ollut syksyyn 1976 mennessä suoritettu tarkastus- tai tutkintatoimenpiteitä lukuun ottamatta kokonaisuuden kannalta merkityksetöntä 2. ja 5. 1976 välisenä aikana tapahtunutta X Oy:n Helsingin myyntikonttorin lähetyslistojen ja niihin liittyvän laskutuksen tarkastamista sekä huhtikuussa 1976 suoritettua X Oy:n talousjohtajan pankkitiedustelua, jota koskeneet kirjeet on verohallituksesta lähetetty eräille pankeille 27. ja 28.1.1976. Vuosia 1970 - 1975 koskenut 9.11.1976 päivätty ja saman kuun 12 päivänä X Oy:lle lähetetty tarkastusselostus on tilivuosien 1974 ja 1975 osalta laadittu vain Qa:n edellä mainituissa X Oy:n henkilökunnan puhutteluissa saamien tietojen perusteella, vaikka puhutteluissa saatuja tietoja oli pidettävä vain alustavina ja jatkotutkimuksia edellyttävinä.\n        Turun liikevaihtoverotoimistossa on kesällä 1976 ryhdytty suunnittelemaan tarkastuksen toimittamista X Oy:ssä. Tarkastusta suunniteltaessa on ollut perusteltua aihetta epäillä X Oy:ssä tapahtuneen myyntiä, joka tulojen salaamiseksi verotuksessa oli jätetty merkitsemättä yhtiön kirjanpitoon. Tarkastusta suunniteltaessa on katsottu, ettei tarkastusta pystytty tehokkaasti toimittamaan ja kirjanpidon ulkopuolella tapahtunutta myyntiä selvittämään ilman poliisivaltuuksin varustettua verotarkastajaa. Sen vuoksi liikevaihtoverotoimistosta on pyydetty tarkastukseen mukaan verohallituksen tarkastusosaston tutkintaryhmän poliisivaltuuksin varustettua ylitarkastajaa La:ta.\n        A on Oa:lle kirjanpidon ulkopuolella tapahtuneen myynnin tultua ilmi ja saatuaan tietää Qa:n toimittamista tutkimuksista ryhtynyt ottamaan Turun liikevaihtoverotoimistosta ja Turun lääninverotoimistosta selkoa, millaisia verotarkastuksia X Oy:ssä tultaisiin suorittamaan. A on saatuaan tietää, että suunniteltuun liikevaihtoverotarkastukseen oli pyydetty mukaan ylitarkastaja La:ta, syyskesällä tai syksyllä 1976 ottanut puhelimitse yhteyden H:hon sekä esittänyt tälle toivomuksen, etteivät verohallituksen, poliisivaltuuksin varustetut tarkastajat eikä ainakaan La:ta osallistuisi tarkastukseen. A on esitutkinnassa kertonut esittäneensä toivomuksen, koska hän oli pelännyt tarkastuksessa tulevan ilmi hänen kirjanpidon ulkopuolella harjoittamansa myynti kokonaisuudessaan.\n        H ja N ovat 12.11.1976 saatuaan Kotkassa pidetyillä verojohtajien neuvottelupäivillä tietää La:n olevansa yhdessä Turun liikevaihtoverotoimiston tarkastajien kanssa saman kuun 15 päivänä lähdössä toimittamaan X Oy:öön liikevaihtoverotarkastusta päättäneet ilman perusteltua syytä, ettei La saanut osallistua tarkastukseen. N:n käskystä on La:lle välitetty puhelimitse kielto osallistua tarkastukseen. H:n ja N:n määräyksestä on aiheutunut, että La on päässyt osallistumaan tarkastukseen vasta 29.11.1976 ja ollut siinä mukana vain kolmen päivän ajan. La:lle on annettu ohjeeksi, ettei hän saanut ilman verohallituksesta saatavaa lupaa toimittaa kuulusteluja.\n        6) N on toukokuussa 1977 puhelimitse pyytänyt A:ta lähettämään hänelle stereolaitteet. N:n kertoman mukaan tämän puhelinkeskustelun yhteydessä ei ollut puhetta laitteiden tyypistä tai hinnasta. Seuranneena päivänä N on ilmoittanut A:n sihteerille varanneensa laitteita varten rahaa noin 2 000 markkaa ja että hänen tilaamiensa laitteiden tulisi olla sitä hintaluokkaa. X Oy:stä on joidenkin päivien kuluttua toimitettu N:lle X 6000-merkkinen stereoyhdistelmä kovaääniskaappeineen, jonka vähittäismyyntihinta on ollut noin 4 500 markkaa. Parin päivän kuluttua laitteiden toimittamisesta N on saanut X Oy:ltä laitteista 1 900 markan määräisen laskun, jonka hän on maksanut pankin välityksellä 6.6.1977.\n        N on stereolaitteet hankkiessaan tiennyt, että X Oy:ssä oli vuosien 1971 ja 1975 välisenä aikana salattu verotuksessa A:n ylitarkastaja La:n 30.11.1976 toimittamassa puhuttelussa kertomat ainakin noin 634 500 markan määräiset myyntitulot, mikä määrä on ollut arvio eikä ollut perustunut kirjanpitoon tai muistiinpanoihin, ja että on ollut aihetta epäillä A:n syyllistyneen siten rikolliseen menettelyyn, josta ei ollut ilmoitettu syyttäjä- tai poliisiviranomaisille, sekä että yhtiössä ei siihenkään mennessä ollut toimitettu sellaista verotarkastusta, johon tiedossa olleiden seikkojen perusteella olisi ollut aihetta. N oli 5 kohdassa kerrotulla tavalla aikaisemmin puuttunut X Oy:tä koskevaan tarkastustoimintaan. N:n on katsottava tilatessaan A:lta stereolaitteet vedonneensa virka-asemaansa. A:n on katsottava myymällä N:lle stereolaitteet oleellisesti tavanomaisia vähittäismyyntihintoja halvemmalla tarkoittaneen vaikuttaa N:n virkatoimiin. N:n on edellä mainitut seikat huomioon ottaen ottaessaan stereolaitteet vastaan oleellisesti tavanomaisia vähittäismyyntihintoja halvemmalla katsottava olleen tietoinen A:n tarkoituksesta ja käyttäneen virka-asemaansa hyväkseen saadakseen virkatoimistaan laitteista maksamansa hinnan ja niiden tavanomaisen vähittäismyyntihinnan erotusta vastaavan oikeudettoman edun.\n        7) H:n A:lta lahjaksi saamaa X 6000-merkkistä stereoyhdistelmää, jonka vähittäismyyntihinta on ollut noin 4 500 markkaa, on pidettävä oleellisesti tavanomaisia syntymäpäivälahjoja arvokkaampana. H on ottaessaan lahjan vastaan tiennyt, että X Oy:ssä oli vuosien 1971 ja 1975 välisenä aikana salattu verotuksessa A:n kertomat ainakin noin 634 500 markan määräiset myyntitulot ja että on ollut aihetta epäillä A:n syyllistyneen siten rikolliseen menettelyyn, josta ei ollut ilmoitettu syyttäjä- tai poliisiviranomaisille, sekä että yhtiössä ei siihenkään mennessä ollut toimitettu sellaista verotarkastusta, johon tiedossa olleiden seikkojen perusteella olisi ollut aihetta. H oli 5 kohdassa kerrotulla tavalla aikaisemmin puuttunut X Oy:tä koskevaan tarkastustoimintaan. A:n on katsottava antamalla H:lle oleellisesti tavanomaisia syntymäpäivälahjoja arvokkaamman lahjan tarkoittaneen vaikuttaa H:n virkatoimiin. H:n on edellä mainitut seikat huomioon ottaen ottaessaan lahjan vastaan katsottava olleen tietoinen A:n tarkoituksesta ja ottaneen virkatoimistaan oikeudettoman edun.\n        Edellä syytekirjelmässä esitettyjen vaatimusten lisäksi kanneviskaali on asian käsittelyssä lausunut, että H oli syyskuun alun 1976 ja seuranneen marraskuun lopun välisenä aikana koettanut estää liikevaihtoverotarkastuksen toimittamisen X Oy:ssä kirjanpidon ulkopuolella tapahtuneen myynnin selvittämiseksi tarpeellisella tavalla, paitsi yhdessä N:n kanssa syytekirjelmän 5 kohdassa kerrotulla tavalla, myös painostamalla useampana eri kertana Turun liikevaihtoverotoimiston johtajaa P:tä luopumaan myynnin salaamisen selvittämisen edellyttämän tehokkaan tarkastuksen toimittamisesta. Sen vuoksi kanneviskaali on, muuttaen rangaistusvaatimustaan 5 kohdan osalta, vaatinut, että H sanotussa kohdassa tuomittaisiin rangaistukseen jatketusta tahallisesta tarkoituksella hankkia toiselle hyötyä tehdystä virkarikoksesta.\n      \n      \n        Asianosaisten kuuleminen\n        HO:ssa on toimitettu suullinen käsittely niinkuin siitä laaditut pöytäkirjat osoittavat. Siinä on kuultu valtiovarainministeriötä valtion puolesta asianomistajana 1 kohdan osalta sekä H:ta ja N:ää henkilökohtaisesti.\n      \n      \n        HO:n ratkaisun perusteet\n        H on toiminut 1.10.1971 alkaen verohallituksen pääjohtajan sopimuspalkkaisessa virassa. Verohallituksesta 29.3.1974 annetun asetuksen 20 §:n mukaan pääjohtajan tehtävänä on johtaa ja valvoa verohallintoa sekä siihen liittyvien tehtävien suorittamista ja seurata verotuksen, valtiontalouden ja talouselämän yleistä kehitystä sekä tehdä aloitteita ja suunnitelmia verotusta koskeviksi uudistuksiksi ja parannuksiksi. H on sanotun asetuksen 30 §:n mukaan voinut asian laadun niin vaatiessa ottaa yksittäistapauksessa ratkaistavakseen jonkin sellaisen asian, joka muutoin olisi ollut jonkun muun verohallituksen virkamiehen ratkaistava.\n        N on toiminut 1.4.1973 alkaen verohallituksen ylijohtajan sopimuspalkkaisessa virassa. Mainitun asetuksen 21 §:n mukaan ylijohtajan tehtävänä on pääjohtajan apuna johtaa ja valvoa verohallinnon toimintaa sekä sen kehittämistä.\n        Verohallituksessa on muun ohessa tarkastusosasto, jossa on välittömän ja välillisen verotuksen tarkastustoimistot ja ennakkoperinnän tarkastustoimisto. Välittömän ja välillisen verotuksen tarkastustoimistojen tehtävänä on muun ohessa käsitellä verovelvollisiin kohdistuvaa tarkastustoimintaa koskevat asiat, joita ovat muun muassa tarkastustoimintaa varten annettavat ohjeet, tarkastussuunnitelmien laatiminen sekä tarkastustoiminnan suorittaminen ja järjestäminen. Tarkastusosastoa johtavat osastopäällikkö ja apulaisosastopäällikkö ja sen toimistoja kutakin toimistopäällikkö.\n        Tarkastusosaston yhteydessä on vuodesta 1974 toiminut H:n aloitteesta erityisesti verorikosten tutkintaa varten perustettu tutkintaryhmä, jonka johtajana toimii veroviskaali. Veroviskaalilla ja joillakin ryhmän jäsenillä on eräitä poliisin valtuuksia. Tutkintaryhmän tehtävänä on antaa tarkastus- ja tutkimusapua verotarkastuksissa ja ryhmälle voidaan myös antaa jotakin verovelvollista koskeva tarkastus kokonaisuudessaan suoritettavaksi. Tutkintaryhmä on välittömästi tarkastusosaston apulaisosastopäällikön alainen.\n        Verohallituksen alaisia viranomaisia ovat muun muassa lääninverovirastot, aikaisemmalta nimeltään lääninverotoimisto, ja liikevaihtoverotoimistot. Verohallituksen tarkastusosaston ylitarkastaja voi toimia johtajana sanottujen viranomaisten virka-alueella suoritettavissa verotarkastuksissa.\n        H:lla ja N:llä on johto- ja valvontatehtävässään ollut mahdollisuus vaikuttaa verohallituksen virkamiesten suorittamiin tarkastus- ja tutkimustoimiin.\n      \n      \n        Kohta 1\n        Verohallitus on, H:n saatua X Oy:n silloiselta pääjohtajalta A:lta maaliskuussa 1974 kutsun osallistua X Oy:n toimesta Niagaraan suoritettavalle matkalle, jonka tarkoituksena X Oy:n osalta on ollut kauppasopimuksen tekeminen Nigerian valtion edustajien kanssa, 21.3.1974 päivätyllä H:n allekirjoittamalla kirjeellä valtionvarainministeriöltä pyytänyt, että ministeriö myöntäisi verohallitukselle luvan H:n 28.3. - 3.4.1974 tapahtuvan matkan päivärahakustannusten korvaamiseen vuoden 1974 menoarvion asianomaisesta määrärahasta. Sanotussa kirjeessä oli mainittu, että matkan tarkoituksena oli sopia X Oy:n toimesta Nigeriaan perustettavan televisiotehtaan toimituksista sekä keskustella X Oy:n saamien royaltymaksujen verotuskysymyksistä ja että, koska maamme lasi-, lääke- ja paperinjalostusteollisuus parhaillaan suoritti alustavia tutkimuksia sekä tiedon viennistä että tehtaiden ja laitteiden toimittamisesta Nigeriaan, tulivat myös näiden teollisuuslaitosten saamien tulojen verotuskysymykset esiin. Edelleen kirjeessä mainittiin, että matka antaisi tilaisuuden keskusteluihin verotuskysymysten selvittämiseen tähtäävien verosopimusneuvottelujen kiirehtimiseksi. Valtiovarainministeriö oli 28.3.1974 myöntänyt pyydetyn luvan.\n        H on 24.4.1974 päivätyllä matkalaskullaan perinyt syytteessä mainitut, valtioneuvoston 26.4.1973 ulkomailla tehtyjen virkamatkojen päivärahoista ja hotellikorvauksista antaman päätöksen mukaiset kaksi 60 markan määräistä Espanjan päivärahaa ja neljä 55 markan määräistä Nigerian päivärahaa. Matka-, majoittumis- ja ateriointikustannukset on H:nkin osalta suorittanut X Oy, minkä seikan H on jättänyt matkalaskussaan mainitsematta.\n        H:n on tosin katsottava menetelleen toisin kuin ulkomailla tehtyjen virkamatkojen kustannusten korvaamisesta annetun asetuksen 6 §:ssä on tarkoitettu jättäessään edellä mainitussa matkalaskussa ilmoittamatta hänelle tarjotuista ilmaisista aterioista, vaikka valtiovarainministeriön 3.7.1973 valtion virkamiesten matkakustannusten korvaamisesta annettujen soveltamisohjeiden mukaisesti niistä olisi ollut ilmoitettava. Koska H on verohallituksen pääjohtajana ollut sanotulla matkalla X Oy:n vieraana, niin vierailun perusteella saatujen ilmaisten aterioiden liittyminen H:n virkamatkaan on tulkinnanvaraista. H:n ei niin ollen voida katsoa hyötymistarkoituksessa tai muutoinkaan menetelleen virkavelvollisuutensa vastaisesti.\n      \n      \n        Kohta 2\n        H on 18. - 20.1.1976 osallistunut A:n kutsusta X Oy:n omistamalla lentokoneella yhtiön kustannuksella suoritetulle matkalle Unkariin Budapestin kaupunkiin.\n        X Oy:ssä oli 15.4.1975 aloitettu vuosittaiseen tarkastussuunnitelmaan kuuluva verovuosia 1969 - 1973 koskenut välittömän verotuksen tarkastus Turun silloisen lääninverotoimiston toimesta verohallituksen ylitarkastaja Ma:n johdolla. Sanottu ylitarkastaja oli tarkastuksen kestäessä 3.11.1975 päivätyllä kirjeellä lähettänyt edellä mainittuja verovuosia koskevan tarkastusselostuksen X Oy:lle ja yhtiö oli antanut selostuksen johdosta 13.11.1975 verohallitukseen saapuneen vastineen. Turun poliisilaitoksen rikososaston johtaja oli 14.11.1975 pyytänyt puhelimitse verohallituksen tutkintaryhmän apua ryhmän johtajalta veroviskaali Qa:lta. Tuolloin rikososasto tutki Turusta olevien toimitusjohtaja Oa:n ja tämän vaimon sekä A:n välisiä liiketoimia. Sanotun rikososaston 20.11.1975 suorittamassa poliisikuulustelussa A oli kertonut myyneensä Oa:lle ja tämän vaimolle vuosina 1972 - 1974 noin 20 - 30 väritelevisiota kirjanpidon ulkopuolella ja salanneensa tuosta myynnistä saadut tulot verotuksessa. Qa:n samana päivänä edellä mainitun poliisitutkinnan yhteydessä Salossa X Oy:n eräiden työntekijöiden puhuttelussa oli käynyt ilmi seikkoja, joiden perusteella oli syytä epäillä X Oy:ssä tapahtuneen edellä mainittua suuremmassa määrin myyntiä kirjanpidon ulkopuolella. Qa oli ilmoittanut suullisesti X Oy:ssä selville saamistaan seikoista välittömästi Ma:lle ja samoin vuoden 1975 puolella verohallituksen tarkastusosaston apulaisosastopäällikölle Ra:lle ja välittömän verotuksen tarkastustoimiston toimistopäällikölle Sa:lle.\n        Ma:n johtama X Oy:n välittömän verotuksen tarkastus oli jäänyt tässä vaiheessa keskeneräiseksi. Vain verovuotta 1969 koskenut tarkastuskertomus oli laadittu. Lisäksi verohallitus oli Ra:n ja Qa:n allekirjoittamalla 15.12.1975 päivätyllä kirjeellä kehottanut X Oy:n talousjohtajaa Ta:ta ilmoittamaan verohallitukselle kaikkien pankkitiliensä tilinumerot.\n        Verohallituksen tarkastusosastolla on vuosien 1975 ja 1976 vaihteessa ollut yleisesti tiedossa X Oy:ssä havaitut edellä kerrotut epäselvyydet. Poliisitutkinnassa A on kertonut, että hän oli tammikuun alkupuolella 1976 tiedustellut H:lta, olivatko edellä mainitussa niin sanotussa Oa:n asiassa ilmenneet epäselvyydet esteenä suunnitellulle Unkarin matkalle. H:n sihteerin pitämän päiväkirjan mukaan H:n ja A:n tapaaminen oli sovittu tapahtuvaksi 13.1.1976 Helsingissä eräässä ravintolassa. Näiden seikkojen perusteella H:lla on katsottava ennen Budapestin matkaa olleen tiedossa X Oy:ssä käynnissä ollut välittömän verotuksen tarkastus sekä Oa:n tapaus ja sen suhde X Oy:öön. A:n järjestämä X Oy:n lentokoneella tehty matka, johon on osallistunut myös muita henkilöitä ja joka luonteeltaan on ollut virkistysmatka, on arvoltaan verrattavissa vuorokoneella suoritettuun matkaan. Matkan arvona on pidettävä 3 500 markkaa eikä tuota etua voida pitää tavanomaisena. H:n on niin ollen täytynyt ymmärtää, että matkan saaminen perustui hänellä virassaan oleviin edellä mainittuihin vaikuttamismahdollisuuksiin X Oy:n verotarkastuksessa ja että etu oli omiaan horjuttamaan sen saajaan virkamiehenä kohdistuvaa luottamusta sekä että etu niin ollen oli oikeudeton. Siten H oli syyllistynyt lahjoman ottamiseen virkatoimesta.\n      \n      \n        Kohta 3\n        H ja N ovat 7. - 10.5.1976 osallistuneet A:n kutsusta X Oy:n omistamalla lentokoneella yhtiön kustannuksella suoritetulle matkalle Islantiin.\n        H:lla on ennen Islannin matkaa ollut, niin kuin 2 kohdassa on selostettu, tiedossaan sanotut X Oy:n välittömän verotuksen edelleen keskeneräinen tarkastus sekä Oa:n tapaus ja sen suhde X Oy:öön. N on ollut matkalle lähtiessään tietoinen edellä mainitusta välittömän verotuksen tarkastuksesta.\n        Kohdassa 2 mainitun matkan jälkeen verotarkastus X Oy:ssä oli jatkunut siten, että verohallitus oli 27. ja 28.1.1976 päivätyllä apulaisosastopäällikkö Ra:n ja veroviskaali Qa:n allekirjoittamilla kirjeillä tiedustellut muun ohessa eräiltä Salon pankeilta edellä mainitun talousjohtaja Ta:n pankkitilejä. Ma ja eräs verohallituksen tarkastaja olivat 2. - 5.2.1976 suorittaneet Qa:n pyynnöstä lähetyslistojen tarkastuksen X Oy:n Helsingin myyntikonttorissa ja 9.2.1976 lähetyslistojen laskutuksen tarkastuksen X Oy:n pääkonttorissa Salossa. Qa:n pyynnöstä Turun lääninveroviraston tarkastusosasto oli antanut eräälle tarkastajalle tehtäväksi suorittaa Ta:ta koskevan pankkitilitutkimuksen. Sanottu tarkastaja oli 8.4.1976 suorittanut tuon tutkimuksen eräässä pankissa Salossa ja 26.4.1976 lähettänyt selvityksensä Qa:lle. Selvityksestä ilmeni, että Ta:n pankkitileille oli tullut maksusuorituksia televisioista.\n        A:n järjestämä X Oy:n lentokoneella tehty matka, johon on osallistunut myös muita henkilöitä ja joka on luonteeltaan ollut virkistysmatka, on arvoltaan verrattavissa vuorokoneella suoritettuun matkaan. Matkan arvona on H:n ja N:n kummankin osalta pidettävä 3 000 markkaa eikä tuota etua voida pitää tavanomaisena. H:n ja N:n on täytynyt ymmärtää, että matkan saaminen perustui heillä virassaan oleviin edellä mainittuihin vaikuttamismahdollisuuksiin X Oy:n verotarkastuksessa ja että etu oli omiaan horjuttamaan sen saajaan virkamiehenä kohdistuvaa luottamusta sekä että etu niin ollen oli oikeudeton. Siten H ja N ovat syyllistyneet lahjoman ottamiseen virkatoimesta.\n      \n      \n        Kohta 4\n        H ja N ovat 6. - 7.9.1976 osallistuneet A:n kutsusta hänen omistamallaan moottorialuksella A:n ja X Oy:n kustannuksella Turun saaristoon tehdylle kalastusmatkalle.\n        X Oy:n välittömän verotuksen tarkastus on edelleen ollut kesken. H:lla ja N:llä on matkalle lähdettäessä ollut tarkastuksesta ainakin sellainen tieto kuin 3 kohdassa on kerrottu. N on esitutkinnassa kertonut, että hän oli ennen lähtöä miettinyt, oliko soveliasta lähteä mukaan kysymyksessä olevalle kalastusmatkalle, koska hänellä tuolloin oli ollut tietoa X oy:ssä havatuista verotuksellisista epäselvyyksistä. Kalastusmatkalle on H:n ja N:n lisäksi osallistunut myös muita henkilöitä. Matkan arvona on H:n ja N:n kummankin osalta pidettävä 400 markkaa. Etu ei ole perustunut vastavuoroisuuteen. H:n ja N:n aikaisemmin saamiin mainittuihin matkoihin nähden heidän kalastusmatkana saamaansa etua ei voida pitää tavanomaisena. H:n ja N:n on täytynyt ymmärtää, että matkan saaminen perustui heillä virassaan oleviin edellä mainittuihin vaikuttamismahdollisuuksiin ja että tuollainen etu oli omiaan horjuttamaan sen saajaan virkamiehenä kohdistuvaa luottamusta sekä että etu niin ollen oli oikeudeton. Siten H ja N ovat syyllistyneet lahjoman ottamiseen virkatoimesta.\n      \n      \n        Kohta 5\n        Kesällä 1976 Turun lääninveroviraston tarkastaja oli toimittanut edellä mainitun talousjohtaja Ta:n pankkitilejä koskevan selvityksen Turun liikevaihtoverotoimistoon. Liikevaihtoverotoimiston tiedossa oli ollut myös sanottu Oa:n tapaus ja sen yhteys X oy:öön. Syyskesällä 1976 liikevaihtoverotoimistossa oli alettu suunnitella liikevaihtoverotarkastuksen toimittamista X Oy:ssä. Tällöin oli katsottu, että tarkastukseen tarvittaisiin mukaan X Oy:n epäillyn myynnin salaamisen selvittämiseksi verohallituksen tutkintaryhmän sellainen ylitarkastaja, jolla oli rajoitetut poliisivaltuudet. X Oy:n liikevaihtoverotarkastus oli päätetty aloittaa 15.11.1976 ja verohallituksen ylitarkastajan La:n, jolla oli sanotut poliisivaltuudet, piti tulla mukaan tarkastukseen.\n        Ylitarkastaja Ma oli 12.11.1976 päivätyllä kirjeellä 16.11.1976 lähettänyt vuosia 1970 - 1975 koskevan välittömän verotuksen tarkastusselostuksen vastineen antamista varten X Oy:öön. Tarkastusselostuksessa on katsottu Qa:n edellä mainitun Oa:n tapauksen yhteydessä selville saamien seikkojen perusteella, että X Oy:stä oli tapahtunut vuosien 1974 - 1975 välisenä aikana väritelevisioiden myyntiä kirjanpidon ulkopuolella 500 000 markan arvosta.\n        Kotkan kaupungissa pidettyjen verojohtajien neuvottelupäivien päättäjäislounaan yhteydessä 12.11.1976 H ja N olivat saaneet tietää Turun lääninveroviraston johtajalta O:lta La:n suunnitellusta osallistumisesta mainittuun liikevaihtoverotarkastukseen. Neuvottelupäiville myös osallistunut apulaisosastopäällikkö Ra oli H:n ja N:n toimesta kutsuttu heidän luokseen ja myös hänen kerrottuaan H:lle ja N:lle La:n suunnitellusta menosta liikevaihtoverotarkastukseen. N on antanut Ra:lle määräyksen soittaa La:lle verohallitukseen, ettei La saanut lähteä tarkastukseen. X oy:n asioiden esille ottaminen ja edellä mainittu keskustelu oli tapahtunut H:n aloitteesta. Kun H ei puuttunut N:n antamaan määräykseen, niin tuon kiellon antamisen La:lle on katsottava tapahtuneen H:n ja N:n virkatoimena.\n        Apulaisosastopäällikkö Ra on oikeudessa todistajana kertonut, että sanottu La:ta koskeva määräys oli ollut yksiselitteinen ja selvä. Määräyksen antamisen yhteydessä ei H:n ja N:n taholta ollut tuotu esiin, että La:ta tarvittiin tuolloin johonkin muuhun tehtävään. H ja N eivät myöskään olleet maininneet annetun määräyksen yhteydessä, että he katsoivat tarpeelliseksi jonkin raportin saamisen X Oy:n asiasta ennen La:n menoa tarkastukseen. Ra:n käsityksen mukaan La:n kieltäminen osallistumasta liikevaihtoverotarkastukseen oli johtunut siitä, että La oli verorikostutkija. Ra:n mielestä La:lle annettu kielto oli ollut epätavallista puuttumista tarkastukseen, eikä vastaavaa ollut aikaisemmin tapahtunut. Ra oli päättänyt ottaa Kotkan neuvottelupäivien jälkeen asian uudelleen esille.\n        Lääninveroviraston johtaja O on oikeudessa todistajana kertonut, että H ja N olivat kumpikin vaikuttaneet hämmästyneiltä kuultuaan La:n suunnitellusta menosta X Oy:n liikevaihtoverotarkastukseen. Tästä O on kertonut saaneensa sen käsityksen, että H ja N halusivat saada selvityksen niistä syistä, joiden vuoksi La:ta tarvittiin sanotussa liikevaihtoverotarkastuksessa.\n        Liikevaihtoverotoimiston johtaja P oli oikeudessa todistajana kertonut, että hän oli, Turun liikevaihtoverotoimiston tarkastajien aloitettua 15.11.1976 tarkastuksen X Oy:ssä, puhelimitse pyytänyt H:lta, että La pääsisi mukaan tarkastukseen. Kun H oli evännyt pyynnön vedoten tutkintaryhmän työn paljouteen, P oli sanonut, että hän tulisi esittämään verohallitukselle kirjallisen pyynnön La:n mukaantulosta. Tähän H oli suhtautunut torjuvasti. H:n ja P:n välillä oli lisäksi liikevaihtoverotoimiston tarkastajien ollessa X Oy:ssä käyty puhelinkeskustelu, jonka aikana H oli kysynyt P:ltä, eikä Ma:n paperi riittänyt. Tästä P on kertonut hämmentyneensä ja sitten perustelleensa H:lle, miksi Ma:n johtama tarkastus ei yksin riittänyt. H oli tähän vastannut, että asian ratkaiseminen kuului P:lle.\n        Apulaisosastopäällikkö Ra on oikeudessa todistajana lisäksi kertonut, että hän oli Kotkan neuvottelupäivien jälkeen tutkinut mahdollisuuksia jonkun muun kuin La:n lähettämisestä verohallituksesta X Oy:n liikevaihtoverotarkastukseen. Ra oli keskustellut asiasta myös H:n kanssa, jolloin H ei ollut ilmaissut mielipidettään siitä. Ra oli kuitenkin käynyt selostamassa N:lle La:n tarkastukseen osallistumisen välttämättömyyttä ja N olikin antanut luvan La:n osallistumiseen tarkastukseen. Ra oli sen jälkeen ilmoittanut La:lle N:n antamasta luvasta.\n        Liikevaihtoverotarkastus oli ollut kuitenkin keskeytyneenä 22.11.1976 alkaneella viikolla liikevaihtoverotoimiston tarkastukseen osallistuneen tarkastajan muun tehtävän vuoksi. La oli sitten osallistunut tarkastukseen 29.11. - 1.12.1976. Tarkastuksessa A 30.11.1976 tunnusti La:lle X Oy:stä tapahtuneen vuosien 1971 - 1975 välisenä aikana 634 500 markan arvosta televisioiden ja stereolaitteiden myyntiä kirjanpidon ulkopuolella, mikä myynti oli jätetty pois veroilmoituksista.\n        Ra on oikeudessa todistajana vielä kertonut, ettei La hänen käsityksensä mukaan olisi päässyt X Oy:n liikevaihtoverotarkastukseen, ellei asiaa olisi otettu muiden kuin H:n ja N:n toimesta uudelleen esille.\n        A on esitutkinnassa kertonut, että hän oli syyskesällä tai syksyllä 1976 kuultuaan suunnitteilla olevasta liikevaihtoverotarkastuksesta ottanut yhteyden H:hon ja esittänyt toivomuksen, ettei tarkastukseen osallistuisi verohallituksen tutkintaryhmän jäseniä eikä ainakaan La. H oli kuitenkin tuolloin sanonut, ettei hän voinut eikä halunnutkaan vaikuttaa asiaan. Oikeudessa todistajina kuullut Turun liikevaihtoverotoimiston apulaisjohtaja K ja sanotun toimiston jaostopäällikkö L ovat kertoneet käyneensä Salossa keskustelemassa A:n kanssa mainitusta liikevaihtoverotarkastuksesta. L on kertonut vierailun syynä olleen se, että tarkastus pääsisi esteettä jatkumaan. K on kertonut A:n suhtautuneen kielteisesti La:n mukaantuloon.\n        Edelleen on selvitetty, että P oli kertonut syyskuussa 1976 lääkärilleen sekä Turun liikevaihtoverotoimiston apulaisjohtajalle ja eräälle jaostopäällikölle häntä painostettavan verohallituksen johdon taholta X Oy:n liikevaihtoverotarkastuksen suhteen. Sen sijaan on jäänyt näyttämättä, että P:n ja H:n välillä olisi ollut edellä mainittujen puhelinkeskustelujen lisäksi muita liikevaihtoverotarkastusta koskevia yhteyksiä syytteessä mainittuna ajankohtana. H:n edellä kerrotuissa hänen ja P:n välisissä puhelinkeskusteluissa esittämiä tarkastusta koskevia mielipiteitä ei voida katsoa P:hen kohdistuneeksi painostukseksi. Sen vuoksi ja kun myös on jäänyt näyttämättä, että H olisi muiden henkilöiden välityksellä syytteessä mainittuna aikana painostanut P:tä luopumaan X Oy:n myyntisalauksen selvittämisen edellyttämän tehokkaan tarkastuksen toimittamisesta, H:n ei ole katsottava syyllistyneen syytteessä tarkoitettuun painostukseen.\n        H:n ja N:n on täytynyt ymmärtää, että esitys La:n osallistumisesta tarkastukseen oli asianmukainen tarkastuksen tehokkaan toimittamisen kannalta. Kieltämällä La:n osallistumisen tarkastukseen ja viivyttämällä kiellon peruuttamista H ja N ovat tahallaan menetelleet virassaan virheellisesti. Asiassa ei ole näytetty, että H:lla ja N:llä tuolloin olisi ollut perusteltua syytä epäillä yhtiön veroasioihin liittyvän verovelvollisen kannalta sellaisia haitallisia seikkoja, joita mainittua tarkastusta suorittavat virkamiehet eivät olisi voineet ilman La:ta selvittää. H ja N eivät myöskään ole lopullisesti estäneet La:n osallistumista tarkastukseen. Tämän vuoksi ja kun muullakaan perusteella H:n ja N:n ei ole katsottava toimineen hankkiakseen heidän syykseen tässä kohdassa luetulla menettelyllä hyötyä, sanottu rikos on katsottava tehdyksi tahallaan mutta ilman hyötymistarkoitusta.\n      \n      \n        Kohta 6\n        N on toukokuussa 1977 ilmoittanut puhelimitse A:lle haluavansa ostaa X-stereolaitteet ja pyytänyt lähettämään laitteet hänelle. Tällöin ei ole ollut puhetta laitteiden tyypistä tai hinnasta. Keskustelua seuranneena päivänä N on ilmoittanut A:n sihteerille, että hän oli varannut stereolaitteita varten noin 2 000 markkaa ja että hänen tilaamiensa laitteiden tulisi olla sen hintaiset. X Oy:stä on joidenkin päivien kuluttua toimitettu N:lle X 6000-merkkiset syytteessä mainitun hintaiset stereolaitteet. N on sitten saanut X Oy:ltä laitteista 30.5.1977 päivätyn 1 900 markan määräisen laskun, jonka hän on maksanut 6.6.1977.\n        Hankkiessaan sanotut stereolaitteet A:n välityksellä X Oy:stä N:llä on ollut tiedossaan X Oy:n keskeneräinen välittömän verotuksen tarkastus ja X Oy:ssä havaittu edellä mainittu myynnin salaaminen.\n        Edellä 5 kohdassa kerrotussa liikevaihtoverotarkastuksessa havaittujen seikkojen perusteella oli vuoden 1976 loppuun mennessä toimitettu X Oy:n liikevaihtoverotuksen osalta jälkiverotus. Sen sijaan Ma:n johtamaa X Oy:n välittömän verotuksen tarkastusta koskevan tarkastuskertomuksen laatiminen oli jäänyt vuonna 1976 kesken, koska X Oy:n Sveitsissä oleva tytäryhtiön Xx:n osalta oli havaittu lisätutkimusten suorittaminen tarpeelliseksi. Kun sanottua tytäryhtiötä koskevat tutkimukset oli saatu suoritetuiksi, Ma oli lähettänyt vuosia 1971 - 1976 koskevan, 24.5.1977 päivätyn tarkastusselostuksen X Oy:lle vastineen antamista varten. Tarkastusselostuksessa on todettu X Oy:ssä tapahtuneen myyntiä kirjanpidon ulkopuolella vuosina 1971 - 1975 A:n La:lle tunnustamasta 634 500 markan arvosta. Tarkastusselostuksessa on huomautettu, ettei X Oy:ssä vuosina 1974 - 1976 päättyneiden tilikausien kirjanpitoa ollut kaikilta osin tutkittu. X Oy:n tuli antaa vastineensa tarkastusselostuksen johdosta 30.6.1977 mennessä.\n        N:n saaman edun arvoksi on, kun otetaan huomioon, että tällaisten laitteiden kaupassa on saatavissa alennuksia, katsottava 1 700 markkaa. Kysymyksessä olevaa etua ei voida pitää tavanomaisena. N:n on, myös huomioon ottaen edellä 3 ja 4 kohdassa mainitut edut, täytynyt ymmärtää, että puheena olevan alennuksen saaminen perustui hänellä virassaan oleviin edellä mainittuihin vaikuttamismahdollisuuksiin ja että tuollainen etu oli omiaan horjuttamaan sen saajaan virkamiehenä kohdistuvaa luottamusta ja että etu niin ollen oli oikeudeton. Siten N on syyllistynyt lahjoman ottamiseen virkatoimesta.\n      \n      \n        Kohta 7\n        H on 50-vuotispäivänään 27.8.1977 saanut A:n antamana X Oy:ltä lahjaksi X 6000-merkkiset syytteessä mainitun hintaisen stereolaitteet.\n        Lahjan vastaanottaessaan H:llä on ollut tiedossaan X Oy:n keskeneräinen välittömän verotuksen tarkastus ja X Oy:ssä havaittu edellä mainittu myynnin salaaminen. H oli lisäksi tietoinen Turun poliisilaitoksen rikososastolle huhtikuussa 1977 tehdystä verorikosta tarkoittavasta ilmiannosta, joka koski X Oy:n tuotteita myyvää J-liikettä ja jonka oli syytä olettaa liittyvän myös A:han ja X Oy:öön.\n        H:n saaman edun arvoksi on, kun otetaan huomioon, että tällaisten laitteiden kaupassa on saatavissa alennuksia, katsottava 3 600 markkaa. Kysymyksessä olevaa etua ei voida pitää syntymäpäivälahjaksikaan saatuna tavanomaisena. H:n on, myös huomioon ottaen edellä 2, 3 ja 4 kohdassa mainitut edut, täytynyt ymmärtää, että puheena olevan lahjan saaminen perustui hänellä virassaan oleviin edellä mainittuihin vaikuttamismahdollisuuksiin ja että tuollainen etu oli omiaan horjuttamaan sen saajaan virkamiehenä kohdistuvaa luottamusta ja että etu niin ollen oli oikeudeton. Siten H on syyllistynyt lahjoman ottamiseen virkatoimesta.\n        H on esittänyt asiassa selvitystä liikeyritysten sekä järjestöjen ja kuntien valtion virkamiehille järjestämistä tutustumis- ja suhdetoimintamatkoista, joita on pidetty tavanomaisina. Kun H:n ja N:n 2, 3 ja 4 kohdassa tarkoitetut matkat eivät arvoltaan olennaisesti eroa tuollaisista matkoista, HO katsoo, että asianhaarat 2, 3 ja 4 kohdassa syyksiluettujen rikosten osalta ovat lieventävät. Samoin on katsottava, että 6 ja 7 kohdassa syyksiluettujen lahjomien ottamisen osalta asianhaarat, 6 kohdan osalta maksettu hinta ja 7 kohdan osalta syntymäpäivälahjan luonne huomioon ottaen, ovat lieventävät.\n        H:n 2, 3, 4, 5 ja 7 kohdassa mainitut teot keskenään ja N:n 3, 4, 5 ja 6 kohdassa mainitut teot keskenään on katsottava jatketuksi rikokseksi.\n      \n      \n        HO:n tuomiolauselma\n        I asia\n        Syyte varomattomuudesta tehdystä virkavirheestä hylätään\n      \n      \n        II asia\n        Syyksi luetut rikokset\n        Kohdat 2, 3, 4, 5 ja 7: Jatkettu rikos, joka käsittää lieventävien asianhaarain vallitessa tehtyä lahjoman ottamista virkamiehenä ja tahallisen ilman hyötymistarkoitusta tehdyn virkarikoksen. 18. - 20.1., 7. - 10.5., 6. - 7.9. ja 12.11.1976, 27.8.1977.\n      \n      \n        Rangaistusvaatimus\n        90 päiväsakkoa a' 197 mk = 17 730 markkaa.\n      \n      \n        Lainkohdat\n        RL 40 luku 1 § 1, 20 §, 7 luku 2 §.\n      \n      \n        Muut rikosoikeudelliset seuraamukset\n        H tuomitaan menettämään valtiolle: 2 kohdassa tarkoitetun lahjoman arvona 3 500 markkaa, 3 kohdassa tarkoitetun lahjoman arvona 3 000 markkaa, 4 kohdassa tarkoitetun lahjoman arvona 400 markkaa, 7 kohdassa tarkoitetut x 6000-merkkiset stereolaitteet tai, elleivät ne ole tallella, niiden arvona 3 600 markkaa.\n      \n      \n        Sovellettu lainkohta\n        Kohdat 2, 3, 4 ja 7: RL 40 luku 1 § 2.\n      \n      \n        Korvausvelvollisuus\n        H velvoitetaan yhteisvastuullisesti N:n kanssa korvaamaan valtiolle todistelukustannukset 1 829 markkaa 10 penniä.\n      \n      \n        Hylätyt syytteet\n        Kohta 1: Syyte tahallisesta hyötymistarkoituksessa tehdystä virkarikoksesta hylätään. Kohta 5: Syyte hylätään enemmälti eli siltä osin kuin on kysymys jatketusta, tarkoituksella hankkia toiselle hyötyä tehdystä virkarikoksesta.\n        II asia\n      \n      \n        Syyksi luetut rikokset\n        Kohdat 3, 4, 5 ja 6: Jatkettu rikos, joka käsittää kolme lieventävien asianhaarain vallitessa tehtyä lahjoman ottamista virkamiehenä ja tahallisen ilman hyötymistarkoitusta tehdyn virkarikoksen. 7. - 10.5., 6. - 7.9. ja 12.11.1976, 6.6.1977.\n      \n      \n        Rangaistusseuraamus\n        50 päiväsakkoa a' 70 mk = 3 500 markkaa.\n      \n      \n        Lainkohta\n        RL 40 luku 1 § 1, 20 §, 7 luku 2 §.\n      \n      \n        Muut rikosoikeudelliset seuraamukset\n        N tuomitaan menettämään valtiolle: 3 kohdassa tarkoitetun lahjoman 3 000 markkaa, 4 kohdassa tarkoitetun lahjoman arvona 400 markkaa, 6 kohdassa tarkoitetun lahjoman arvona 1 700 markkaa.\n      \n      \n        Sovellettu lainkohta\n        Kohdat 3, 4 ja 6: RL 40 luku 1 § 2.\n      \n      \n        Korvausvelvollisuus\n        N velvoitetaan yhteisvastuullisesti H:n kanssa korvaamaan valtiolle todistelukustannukset 1 829 markkaa 10 penniä.\n      \n      \n        Hylätty syyte\n        Kohta 5: Syyte hylätään enemmälti eli siltä osin kuin on kysymys tarkoituksella hankkia toiselle hyötyä tehdystä virkarikoksesta.\n        Virallinen syyttäjä sekä H ja N hakivat muutosta HO:n päätökseen. H vastasi syyttäjän valitukseen. H ja N toimittivat KKO:een määräajan jälkeen eräitä kirjoituksia. Lisäksi H pyysi suullisen kuulustelun toimittamista.\n      \n    \n    \n      KORKEIN OIKEUS\n      KKO p. jätti H:n ja N:n kirjoitukset myöhään tulleina tutkimatta ja asian selvitettyyn tilaan nähden hylkäsi H:n pyynnön suullisen kuulustelun toimittamisesta. Muutoin KKO tutki jutun.\n      HO:n päätöstä asiassa I ei muutettu.\n      Asiassa II KKO katsoi selvitetyksi, että H verohallituksen pääjohtajana ja N viraston ylijohtajana olivat virassaan menetelleet HO:n päätöksen 2 - 4 ja 6 - 7 kohdassa heidän syykseen luetulla tavalla. Päätöksen 5 kohdassa kerrotussa tilaisuudessa H ja N olivat 12.11.1976, saatuaan tietää ylitarkastaja La:n, jolla oli rajoitetut poliisivaltuudet, suunnitellusta osallistumisesta X Oy:ssä 15.11.1976 alkavaan liikevaihtoverotarkastukseen, antaneet apulaisosastopäällikkö Ra:lle määräyksen kieltää La:n osallistumisen tuohon tarkastukseen. Näin menetellessään H ja N olivat, kun La:n osallistuminen tarkastukseen oli X Oy:ssä havaitut väärinkäytökset sekä yhtiössä kesken oleva verotarkastus huomioon ottaen tarpeellinen, tahallaan menetelleet virassaan virheellisesti. H ja N olivat niin ikään tietoisina rajoitetut poliisivaltuudet omaavan tarkastajan suorittaman tarkastuksen verovelvolliselle mahdollisesti haitallisista seurauksista mainitun kiellon antaessaan, kun toimenpiteeseen HO:n päätöksessä kerrotuin tavoin ei ollut muuta syytä, toimineet hankkiakseen asiassa X Oy:lle ja sen silloiselle pääjohtajalle A:lle hyötyä ja siten syyllistyneet tahalliseen hyödyttämistarkoituksessa tehtyyn virkarikokseen.\n      H:n ja N:n syyksi HO:n päätöksen 2, 3, 4 ja 6 kohdassa luettujen rikosten osalta asianhaarat eivät heidän vastuunalainen asemansa huomioon ottaen olleet lieventävät. H:n viaksi 7 kohdassa jäävän lahjoman ottamisen osalta asianhaaroja sitä vastoin voitiin pitää, kun kysymys oli syntymäpäivälahjasta, lieventävinä. H (2 - 5 ja 7 kohta) ja N (3 - 6 kohta) olivat siten syyllistyneet HO:n heidän syykseen lukemien rikosten asemesta,\n      H jatkettuun rikokseen, joka käsitti tahallisen hyödyttämistarkoituksessa tehdyn virkarikoksen sekä kolme lahjoman ottamista virkamiehenä ja lieventävien asianhaarain vallitessa tehdyn lahjoman ottamisen virkamiehenä (RL 40 luku 1 § ja 20 § 1 sekä 7 luku 2 §), ja\n      N jatkettuun rikokseen, joka käsitti tahallisen hyödyntämistarkoituksessa tehdyn virkarikoksen ja kolme lahjoman ottamista virkamiehenä (RL 40 luku 1 § ja 20 § 1 sekä 7 luku 2 §).\n      H:lle ja N:lle tuomittavaa rangaistusta harkitessaan KKO totesi, että lahjoman ottanut virkamies oli RL 40 luvun 1 §:n mukaan pantava viralta, ja hänet voitiin sitä paitsi tuomita, jos siihen oli syytä, vankeuteen. Tahallisesta hyötymis- tai hyödyntämistarkoituksessa tehdystä virkarikoksesta oli sanotun luvun 20 §:ssä säädetty rangaistukseksi ainoastaan viraltapano. H ja N oli kuitenkin jo 26.5.1978 puheena olevien rikosten tutkinnan aikana hallinnollisesti vapautettu viroistaan. Heitä ei siten enää voitu tuomita viralta pantaviksi eikä sen sijaistakaan rangaistuksiin. Huomioon ottaen H:lle ja N:lle heidän syykseen nyt luetuista rikoksista johtuvat seuraukset kokonaisuudessaan KKO katsoi, muuttaen HO:n päätöstä, ettei ollut syytä tuomita H:lle ja N:lle muuta rangaistusta.\n      H:n ja N:n valtiolle lahjomina tai niiden arvona suoritettavien määrien sekä todistelukustannusten korvaamisen osalta HO:n päätös jäi pysyväksi.\n      \n        Ratkaisuun osallistuneet: oikeusneuvokset Miettinen, Ådahl ja Lindholm sekä ylimääräiset oikeusneuvokset Ketola ja Aro\n      \n    \n  "
        ]
      }
    }
  ],
  "@type": [
    "http://data.finlex.fi/schema/sfcl/Judgment"
  ],
  "issued": [
    "1981-02-13"
  ],
  "judgmentNumber": [
    "II15"
  ],
  "date": [
    "1981-02-12"
  ],
  "creator": [
    "http://data.finlex.fi/common/KKO"
  ],
  "isVersionOf": [
    "ECLI:FI:KKO:1981:II15"
  ],
  "year": [
    "1981"
  ],
  "description": [
    "http://data.finlex.fi/voc/kko/fin/54ee0496",
    "http://data.finlex.fi/voc/kko/swe/67869897"
  ],
  "@context": {
    "languageVersion": {
      "@id": "sfcl:isRealizedBy",
      "@type": "@id"
    },
    "hasFormat": {
      "@id": "sfcl:isEmbodiedBy",
      "@type": "@id"
    },
    "ecli": "dcterms:isVersionOf",
    "title_fi": {
      "@id": "dcterms:title",
      "@language": "fi"
    },
    "title_sv": {
      "@id": "dcterms:title",
      "@language": "sv"
    },
    "abstract_fi": {
      "@id": "dcterms:abstract",
      "@language": "fi"
    },
    "abstract_sv": {
      "@id": "dcterms:abstract",
      "@language": "sv"
    },
    "content_fi": {
      "@id": "sfcl:text",
      "@language": "fi"
    },
    "content_sv": {
      "@id": "sfcl:undefined",
      "@language": "sv"
    },
    "issued": {
      "@id": "dcterms:issued",
      "@type": "xsd:date"
    },
    "date": {
      "@id": "dcterms:date",
      "@type": "xsd:date"
    },
    "creator": {
      "@id": "dcterms:creator",
      "@type": "@id"
    },
    "year": {
      "@id": "http://data.finlex.fi/schema/sfcl/year",
      "@type": "xsd:gYear"
    },
    "description": {
      "@id": "dcterms:description",
      "@type": "@id"
    }
  }
}